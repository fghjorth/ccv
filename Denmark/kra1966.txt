Socialdemokratiet 1996


Intet alternativ til regeringen

Regeringen og Socialdemokratiet har tre gange i det sidste halvandet år søgt at skabe 
tilslutning til en demokratisk skattereform, og tre gange har Venstre og de Konservative på en 
hårdhændet måde spændt ben for en reform. Sidste gang var i foråret 1966, hvor VK 
serverede en håndfæstning af en art, der ikke har været set før her i landet. Regeringen skulle 
finanspolitisk bindes på hænder og fødder og afskrive kildeskatten - den skattereform et flertal 
i befolkningen står bag. Denne forhalingstaktik kan ikke fortsætte, regeringen kan ikke blive 
ved med at vente, vi vil ikke blive ved med at vente. Det betyder, at vi sætter ind på 
gennemførelsen af kildeskatten som det centrale led i en virkelig skattereform, og kan 
kildeskatten ikke gennemføres, bliver reformen lapperier.
Kildeskatten er en god opkrævningsform, men den er mere end det. Med forslaget, der nu vil 
blive fremlagt, er den en virkelig samtidighedsskat. Det betyder:
1. at skatten følger indtægten. Når indtægten svigter, som ved ledighed eller sygdom, går 
skatten straks tilsvarende ned. Holder et af familiemedlemmerne op med at arbejde, hører 
skattebetalingen op med det samme.
2. at man får sit fradrag for betalt skat samtidig med, at skatten betales, mens man i dag må 
vente halvandet til to år.

Skattefradragsreglen
Det ville være enkelt at fjerne skattefradragsreglens uheldige virkninger ved at ophæve reglen. 
Den har man kunnet undvære i alle andre lande.
Men da kildeskattens gennemførelse kan fjerne de uheldige virkninger, må det være rigtigt at 
koncentrere kræfterne om at få reformen med kildeskat gennemført nu. Hvad betyder det i 
praksis? Mange skatteydere med stigende indkomster har mærket, hvordan beskatningen af 
selve stigningen er kommet helt op på 80-90 pct. Dette gælder også for et stigende antal 
lønmodtagerindkomster. Socialdemokratiets kildeskatteforslag vil halvere denne procent. Det 
vil lønmodtagerne kunne forstå, og mange erhvervsdrivende, der har oplevet en pludselig 
stigning i indkomsten, vil være glade, hvis den højere skat bliver trukket fra med det samme.

Regulering af skatteskalaen
I dag betaler man skat af indkomsten fra året før, men ved kildeskat betales skatten af den 
løbende indkomt, som normalt er højere. For at hindre, at lønmodtagerne kommer til at betale 
mere i skat, er det Socialdemokratiets krav, at der sker en regulering af skatteskalaen, som 
neutraliserer virkningen af, at skatten udskrives på højere indkomst.

Forbedring af den sociale balance
De typiske lønmodtagerindkomster har krav på kontant lempelse. Derfor foreslår 
Socialdemokratiet, at vi på grundlag af merværdiafgiften omlægger vort afgiftssytem, så der 
bliver mulighed for at gennemføre de tidligere fremsatte forslag om øgede børnetilskud, 
forhøjelse af lønmodtagerfradraget og generel lempelse af skatten for de typiske 
lønmodtagerindtægter. I dag er de første 7.000 kr. af en forsørgerindtægt skattefri. Dette beløb 
må gøres større. Endvidere anvender man statsskatteskalaens laveste sats op til en forsørgers 
skattepligtige indkomst på 22.000 kr., svarende til en faktisk indtægt på ca. 28.000-30.000 kr. 
Denne grænse må forhøjes, og endelig må der gennemføres et særligt persontilskud, som ikke 
alene sikrer, at de laveste indkomster holdes skadesløse, men en lettelse i den samlede 
beskatning.
I Socialdemokratiets skattereformprogram fastholder vi evneprincippet -- skattebyrden skal 
lægges, hvor der er skatteevne - og den opnåede sociale balance må ikke forrykkes til ugunst 
for de økonomisk svagere stillede befolkningsgrupper.

Skatteligningen
Et vigtigt led i skattereformbestræbelserne er at skabe større ligelighed i beskatningen. 
Skatteligningen er i dag i høj grad vendt mod lønmodtagerne, som får hver øre opgivet af 
deres arbejdsgivere. Sammenlignet med denne nøje kontrol har man lov at sige, at der er 
andre befolkningsgrupper, der slipper lempeligere gennem ligningen. Det er urimeligt, og 
derfor vil Socialdemokratiet sætte ind på en mere effektiv ligning.

Afskrivningsreglerne
Vi skal ikke forringe den stimulans til effektivisering og udbygning af vort erhvervsliv, som 
ligger i de skattefri afskrivninger. Måske skal de gøres mere effektive ved en mere smidig 
tilpasning til den økonomiske udvikling. Men de skal udformes sådan, at de ikke udnyttes til 
spekulation i skatteunddragelse - som må betales af andre skatteydere. Det vil give større 
skattemæssig retfærdighed og på længere sigt give plads for flere og mere produktive 
investeringer.

Oppositionen og skattereformen
Oppositionens stilling? De Radikale har ikke afvist kildeskatten. De har gjort en forenkling af 
skattesystemet til en betingelse, og det er også Socialdemokratiets mål, så der skulle være 
gode muligheder for forhandling.
VK søger stadig at snakke uden om kildeskatten. De Konservative kører videre med 
afledningsmanøvren, ,,frivillig kildeskat", der er umulig at administrere og ikke rummer en 
eneste af de store fordele, der er indeholdt i Socialdemokratiets kildeskatteforslag. De rumler 
videre med tanken om at vælte statsindkomstskatten over på kommunerne, men ud fra et 
skattereformsynspunkt er det svært at se, at det skulle være særligt konstruktivt at erstatte 
statsindkomstskat med en kommunal indkomstskat.
Man forstår, at Venstre - for at komme uden om kildeskatten - vil løse problemet med 
beskatningen af indkomststigninger ved at føre proportionalstrækket højt op. Samtidig vil 
man fritage landbrugsjorden for grundskyld og ophæve formuebeskatningen. Man bruger 
mere lyriske udtryk, men dette er realiteterne. For at finansiere det, arbejder Venstre med 
tanker om en merværdioms, hvor der ifølge pressen er nævnt tal på 20 pct., samtidig med at 
man overvejer en forhøjelse af den laveste procentsats i statsskatteskalaen - den såkaldte 
proportionalsats. Denne omlægning vil få social slagside, den vil sænke skatten for de store 
indtægter, formueejerne og de større jordbesiddere på bekostning af lønmodtagerne.

Bedre økonomisk balance
I 1965 blev det nødvendigt at supplere finanspolitikken med en række kreditpolitiske 
arrangementer, og i 1966 måtte der gøres en ny indsats for at stabilisere udviklingen og for at 
undgå, at kreditstramningen blev
for stærk til skade for byggeriet. Det lykkedes. I 1966 fik vi et bedre finansielt resultat. Den 
fulde beskæftigelse blev bevaret, presset i samfundsøkonomien blev lettet, så underskuddet på 
betalingsbalancen gik stærkt ned, og prisstigningerne blev dæmpet.
Det påbegyndte byggeri var i første halvår 1966 lidt større end i fjor, og denne vækst i 
nybyggeriet havde simpelthen været en umulighed uden en boligløsning, der sikrede det ny 
byggeri en fast, lav rente.


Eksport og import
- Afdæmpet prisudvikling
På vigtige områder i den indre økonomi er det lykkedes at nå et godt stykke vej frem mod 
stabilisering. Stigningen i pristallet har i første halvår 1966 været halvt så stærk som i samme 
tidsrum i fjor - 2 points mod 4 i fjor - og engrospristallet har været næsten stabilt gennem den 
forløbne del af 1966. Der er også vidnesbyrd om, at presset på arbejdsmarkedet er taget af. 
Eksporterhvervene har noteret yderligere fremgang. Industrieksporten har i første halvår været 
en halv snes procent større end i fjor, og landbrugets eksport har trods vanskeligheder på 
nogle markeder - været 250 mill. kr. eller 8 pct. større end i 1965. Også valutaindtægterne ved 
skibsfart og fiskeri er øget.
Denne rolige udvikling i den indre økonomi har virket dæmpende på importstigningen, så 
forbedringen af vare- og tjenestebalancen, som indledtes i slutningen af 1965, har kunnet 
videreføres i år. I årets første seks måneder er underskuddet omtrent halveret i sammenligning 
med i fjor.

Ingen dansk enegang i Europa
Den løsning, der på længere sigt er den eneste duelige for begge vore hovederhverv, er den 
brede europæiske løsning, hvor Fællesmarkedet udvides med England og så mange af de 
øvrige EFTA-lande som muligt. Hvis udsigterne hertil trækker stadig længere ud, kunne det 
vise sig nødvendigt - og ønskeligt - at Norden gik foran England ind i Fællesmarkedet, men 
som den norske og svenske regerings stilling har været, er udsigterne for, at Danmark, Norge 
og Sverige skulle træffe en sådan fælles beslutning meget små under de nuværende forhold. 
Det er væsentligt at fastslå, at dansk enegang til Fællesmarkedet under de nuværende 
forudsætninger ikke kan være forsvarlig politik. Og samtidig er der grund til at understrege de 
fordele, Danmark har opnået som medlem af Frihandelsområdet. Eksporten til Sverige og 
Norge er næsten tredoblet siden 1959, og Sverige er Danmarks største enkeltmarked for 
industriprodukter. Salget til de nordiske lande og England kan yderligere øges, når den fulde 
toldfrihed til disse markeder er gennemført. For landbruget er udviklingen gået langsommere, 
men der har i denne årrække ikke været tale om stilstand. Landbrugseksportens værdi er siden 
1959 gået frem med ca. 25 pct., og England er stadig dansk landbrugs hovedmarked. Fra 
dansk side må man lægge stor vægt på et tilfredstillende resultat af de internationale 
toldforhandlinger under Kennedy-runden, og udsigterne er bedre inden for de seneste 
måneder.
  
Tillægspension for alle
På det hjemlige område var gennemførelsen af Arbejdsmarkedets Tillægspension en betydelig 
landvinding, men målet må være en værdisikret tillægspensionsordning omfattende ikke alene 
lønmodtagerne, men også selvstændige næringsdrivende og landbrugere, altså hele den aktive 
del af befolkningen. Her ligger muligheden for vor generations største sociale fremskridt. 
Regeringen nedsatte derfor et udvalg for at undersøge en sådan ordning på linie med den, der 
allerede er kendt i Sverige og med overvejelser i relation til den tillægspension, Norge 
gennemfurer fra 1. januar 1967. Udvalget er så langt fremme med undersøgelserne, at man 
snarest kan vente en principbetænkning.
Der er i dag behov for, at der ved mokke, sygdom og arbejdsløshed ifores ydelser, der står i 
rimeligt forhold til den fortjeneste, man går glip af. Det er urimeligt, at de ramte familier i en 
sådan situation får deres levestandard alvorligt nedsat. Tendensen i den nye 
invalidepensionslov er den samme, og synspunktet anvendes i nogen grad også ved 
revalidering og ved støtte under langvarig sygdom. Det samme erstatningssynspunkt bør 
anlægges på alderspensioneringen, når ordningen udbygges med en tillægspensionsordning.

Kultur og valgfrihed
Et betydningsfuldt indslag i rapporten fra Arbejderbevægelsens Kulturudvalg, der blev nedsat 
i foråret 1965, er opfordringen til de enkelte kommuner om at oprette kulturudvalg til at 
samarbejde en række af de lokale kulturelle bestræbelser, der ellers kan virke svagt, fordi de 
er for spredte.
Rapporten beskæftiger sig både med den bildende kunst, teater og med film, hvor udvalget 
fremhæver at tiden er inde til at afskaffe voksencensuren. Desuden har man beskæftiget sig 
med spørgsmålet om oprettelse af kulturcentre, så fremtidens store behov for samlingssteder 
kan imødekommes.
Hensigten med Socialdemokratiets kulturpolitik er at sikre stadig friere udfoldelsesmuligheder 
for kulturlivets mange sider. Først og fremmest valgfrihed, så den enkelte selv kan vælge 
mellem flere muligheder som en stimulans til aktivitet og selvstændighed.
Kultur er ikke et mål i sig selv. Den skabes af mennesker for mennesker. Den skal stå i 
samfundets tjeneste, og den skal for enhver pris ikke dirigeres.

Verdenspolitikken
Den verdenspolitiske situation får sit alvorligste præg af de stadigt voldsommere 
krigshandlinger i Vietnam. De talrige mæglingsbestræbelser, der er udfoldet fra forskellige 
sider, har ikke båret frugt, og nogen snarlig afslutning på krigen synes ikke at være i sigte. 
Danmark ser med stadigt voksende uro på denne udvikling. Den fortsatte krig i Vietnam 
påfører hver eneste dag det vietnamesiske folk lidelser, samtidig med at den fortsatte krig 
forgifter den internationale atmosfære. Som krigen fortsætter, og krigshandlingerne udvides, 
vokser faren for, at denne krig skal udvikle sig til en international storkrig med de frygtelige 
perspektiver, der ligger heri.
Jeg tror, at dannelsen af et mere repræsentativt styre i Saigon vil bidrage til en bedre mulighed 
for forhandlinger også med den nationale befrielsesfront i Sydvietnam. Som det er i dag, kan 
man kun håbe, at sådanne vil komme i stand, og indtrængende appellere til alle implicerede 
om at gå ind i sådanne forhandlinger. Denne appel må særligt understreges over for 
regeringen i Hanoi, for jeg er overbevist om, at forhandlinger meget hurtigt kan komme i 
stand, hvis der fra den side kommer en tilkendegivelse om vilje hertil. Der står så meget på 
spil i denne sag for Vietnam og for hele. verden, at man ikke forstår Nordvietnams regerings 
hidtil totalt negative holdning.
Skulle der ved en eventuel fredsordning vise sig behov for etablering af en international 
fredsbevarende styrke, vil man næppe appellere forgæves til de nordiske lande. I den 
storpolitiske sammenhæng er en af Vietnam-krigens følgesvende, at den har bremset for den 
afspænding mellem Øst og Vest, der havde en så lovende begyndelse med aftalen om delvis 
stop for atomprøvesprængninger.
Medlemsskabet af De forenede Nationer er et fundamentalt grundlag for Danmarks 
udenrigspolitik. Det må være vor opgave at virke for at styrke verdensorganisationen som et 
effektivt fredsbevarende organ og som et forum for samarbejde om internationale problemer, 
herunder forholdet til u-landene.
Når Danmark formentlig fra 1. januar 1967 bliver medlem af FN's sikkerhedsråd, vil vi få 
større medansvar end hidtil for den storpolitiske udvikling. Vi må ikke vige tilbage fra at 
påtage os sådanne byrder. Som gammelt demokrati, der ikke er tynget af en kolonial fortid, 
har vi noget kontruktivt at yde.


Intet alternativ til regeringen
Disse bemærkninger om de vigtigste opgaver i den ny folketingssamling bekræfter, at 
Socialdemokratiet bør beholde regeringsansvaret - og dermed initiativet. Det bliver mere og 
mere klart, at der ikke er noget andet parti eller nogen anden gruppe, som kan påtage sig 
regeringsopgaven.
Regeringsansvaret og initiativet kan man kun gøre krav på, hvis man har vist, at man vil noget 
positivt. De borgerlige partier har vist meget ringe evne i den retning. De vil gerne kritisere. 
Men det bygger man ikke en politik på - og slet ikke en regeringspolitik.
Den seneste udvikling gør det sandsynligt, at VK-politikken - i hvert fald for en periode - har 
fået sit dødsstød. Det skal ikke bebrejdes Poul Hartling, at han har valgt, at Venstre ikke skal 
være bundet til de Konservative. Man må håbe, det kan åbne for større bevægelighed i dansk 
politik. Måske kunne det hos mere besindige konservative vække erindring om, at de 
Konservative engang var et parti, som havde en anden placering i dansk politik end den 
nuværende. Det var dengang, Christmas Møller prægede konservativ tankegang i en socialt 
nutidig og samarbejdsduelig retning - helt forskellig fra den negative linie, der i dag er Poul 
Sørensens.
Hartlings afvisning af de Konservatives tilbud om fælles skatteforslag har nu gjort det klart, at 
VK som regeringsmulighed ikke længere eksisterer i virkelighedens danske politik.

Berigelse og afklaring
Hvad vil Hartling da? Den bredest mulige liberale regering under Venstres ledelse, siger han, 
men da de Radikale ikke vil støtte en regering med konservativ deltagelse, og da de ikke selv 
vil være med i en regering, må den "bredest mulige" liberale regering, der herefter kunne 
tænkes, være en Venstre mindretalsregering som Knud Kristensens fra 1945-47!
Denne spinkle mulighed kan ikke vente konservativ støtte. Det har vi fået klare udsagn om fra 
de konservative ledere. Og de sidste ugers begivenheder har visselig ikke øget de 
Konservatives lyst til at støtte en Venstre-regering.
I Socialdemokratiet har vi som et levende parti med en stor tilgang af ungdom haft en periode 
med indre meningsbrydning om principper og linier i vor politik. Det har været en periode af 
berigelse og afklaring. Vi har vundet ved den.
Jens Otto Krag.


Af finansminister HENRY GRONBAUM

Kildeskatten er det afgørende

Forhalingstaktikken i de politiske forhandlinger om en skattereform kan ikke fortsætte. Vi må 
have den skattereform, og have den nu.
Det er 12 år siden, Socialdemokratiet skitserede sin store skattereform. Den blev dengang ikke 
vel modtaget af Folketingets flertal, men i årenes løb er en række reformtanker slået igennem 
(kildeskat for søfolk, skattefrie bundgrænser o.s.v.). De borgerlige partier koncentrerede sig i 
disse år om en hetz imod de høje skatter uden at ville fortælle, hvilke samfundsopgaver der 
skulle skæres ned på, mens Socialdemokratiet har peget på alle de både menneskeligt og 
socialt urimelige og uretfærdige følger af den gældende skattelovgivning. Dette 
socialdemokratiske syn på skattelovgivningen har nu pludselig vundet gehør i vide kredse og 
langt ind i de borgerlige partier. Tiden er derfor inde nu til at få gennemført den virkelige 
skattereform.
Hvad er der galt med skattelovgivningen?
Indkomstskatten er kommet klart i strid ikke alene med samfundets almindelige interesse i en 
øget produktion og arbejdsindsats, men også i absolut modstrid med, hvad borgerne føler som 
rimeligt. - Socialdemokratiets kritik af den gældende skatteordning samler sig i hovedsagen 
om følgende hovedpunkter:

Skatteligningens effektivitet
Et voksende antal lønmodtagere føler, at vor indkomstskatteordning er uretfærdig. Der er ikke 
lighed for loven i den forstand,
at alle virkelig kommer til at betale den skat, som vore skattelove forudsætter. Det er et 
spørgsmål om skatteligningens effektivitet. Kritikken går imidlertid videre. Skattelovene giver 
også for mange og for store muligheder for den legale skatteunddragelse, især for de 
selvstændinge, således at lønmodtagerne også herved bliver sorteper i spillet om skatterne.

Skatten af indkomststigningerne
Det gældende indkomstskattesystem virker helt urimeligt over for svingende indtægter. I de 
seneste år er det især den alt for høje beskatning af indkomststigninger, der er kommet i focus. 
Det såkaldte skattechok skyldes ikke så meget, at skatteniveauet har været stigende - selv om 
dette naturligvis også spiller ind - men langt mere, at selve systemet er sådan indrettet, at man 
direkte straffer den, hvis indtægt er steget.

Skattefradragsreglen
Den særlige danske skattefradrags-regel, der oprindelig var tænkt som en beskyttelse for 
skatteyderne, er gået over i sin modsætning. Den hører hjemme i det stillestående samfund 
med stabile indtægter. I sine faktiske virkninger er den i vore dages dynamiske samfund 
blevet en straf for alle skatteydere med stigende indtægter. Det gælder for eksempel, hvor 
hustruen tager erhvervsarbejde,
og for de grupper af lønmodtagere, hvis lønvilkår er fastlagt sådan, at lønnen ikke alene stiger 
med de generelle lønforbedringer, men også med anciennitet og alder samt i mange tilfælde 
ved personligt avancement. Den efterhånden meget store gruppe af lønmodtagere, der er 
funktionærer i offentlig og privat tjeneste rammes i det nugældende system - og vi ser da 
også, at kritikken mod den direkte indkomstskat i stigende grad kommer fra disse grupper.

Mellemindkomsterne rammes
En væsentlig del af kritikken mod vor indkomstbeskatning retter sig mod skatterne for 
mellemindkomsterne. Vi ser her det mest klare eksempel på det fejlagtige i påstanden om, at 
skattefradragsreglen er en beskyttelse for skatteyderne. Tværtimod har jo netop denne 
skattefradragsregel, der virkelig - det må indrømmes - yder en ret effektiv beskyttelse for de 
helt store indkomster, (højst 5 pct. af samtlige skatteydere) virket lige modsat for 
mellemindkomsterne. Også her er den såkaldte beskyttelse vendt om til sin modsætning. Det 
er næsten tragikomisk, at de samme partier, Konservative og Venstre, som så ihærdigt drager i 
leding til forsvar for skattefradragsreglen med henvisning til dens påståede beskyttelse for 
skatteyderne, nu samtidig i praksis må erkende, at denne regel netop ikke har givet nogen 
beskyttelse for mellemindkomsterne.

Også urimeligheder
ved nedgang i indtægten
Men også selv om vi ikke havde skattefradragsreglen, virker vort system uheldigt ved 
svingende indkomst, især ved indtægtsnedgang p. gr. a. arbejdsløshed, sygdom o.s.v., og hvor 
hustruen ønsker at ophøre med erhvervsarbejde eller faktisk ophører med dette. Hvorfor? 
Fordi skatten betales bagud på basis af indtægten i det foregående år, altså uden hensyn til, at 
indtægten nu er gået ned.

Skattesystemet er bremseklods
Det nuværende skattesystem passer ikke længere til den økonomiske politik, et moderne 
samfund må føre for at fastholde den fulde beskæftigelse og sikre en fortsat økonomisk vækst.
Det skal kunne betale sig.
Ligningen kan effektiviseres
Der er ingen tvivl om, at modstanden mod en effektivisering af ligningen er svækket stærkt. 
Der har tidligere, især hos Venstre og Konservative, været en modvilje mod ,,posekiggeri". 
Men vi så ved behandlin
gen af loven om "Danmarks Statistik", at det ikke i dag er muligt for disse partier at 
opretholde modstanden mod, at også de selvstændige erhvervsdrivende skal afgive de 
fornødne oplysninger. På det skattemæssige område kan denne modstand formentlig heller 
ikke opretholdes. Når lønmodtagerne praktisk taget til 100 pct. får sine lønindtægter opgivet 
fra arbejdsgiveren, føles det i dag som en oplagt uretfærdighed, at samme tilstand ikke 
foreligger for de selvstændige erhvervsdrivende. Vi vil nu skærpe kontrolloven og samtidig 
gennemføre de nødvendige administrative foranstaltninger, ligesom selve organisationen af 
skatteligningen må forbedres.

Mere effektiv kontrol
Kontrollovens krav om regnskabsoplysninger må skærpes, bl. a. med bestemte mindstekrav 
for opstilling af driftsregnskab. Skattevæsenet må ligesom toldvæsenet kunne foretage kontrol 
på stedet, samt kunne kræve flere oplysninger om de erhvervsdrivendes omsætning. Et særligt 
punkt er spørgsmålet om skærpet kontrol med repræsentationsudgifterne. Nogle kommuner er 
allerede nu ret strenge med denne kontrol, men kontrollen er ofte ineffektiv. I Norge kan 
udgifterne til repræsentation kun fratrækkes, når de af ligningsmyndigheden anses for at have 
været tvingende nødvendige af hensyn til den pågældende erhvervsvirksomhed. Der skal 
udfyldes et særligt specifikationsskema, og der skal føres særlig journal over udgifterne for 
hvert enkelt tilfælde. I Sverige er der tilsvarende regler og desuden bestemte 
maksimumsbeløb pr. person.
Også i Danmark er det kun de nødvendige udgifter til erhvervelse og vedligeholdelse af 
indtægten, der kan fradrages ved repræsentation, men i praksis er vurderingen af, hvad der for 
en erhvervsdrivende er nødvendigt, yderst lemfældig. Reglen bør være, at den 
fradragsberettigede selv skal dokumentere nødvendigheden af fradragene.


Ligningsapparatet må styrkes
Der er enighed med de 3 kommunale organisationer om, at amtsligningsinspektoraterne 
styrkes til hjælp for den lokale ligning - både den statslige og den kommunale. Der vil også 
blive gennemført en forbedret uddannelse af ligningspersonalet landet over. Endelig 
forberedes nu et bedre samarbejde mellem tolddepartementet og skattedepartementet i 
skattesager med henblik på en udvidet kontrol med eventuelle skatteunddragelser.

Afskrivningsreglerne
Afskrivningsregler er nøvendige, men man må i skattelovgivningen finde balancen mellem 
hensynet til erhvervsudviklingen (beskæftigelse, produktion, konkurrenceevne over for 
udlandet) på den ene side, og så hensynet til de skatteydere, der gennem skatterne er med til at 
finansiere disse gunstige afskrivninger og henlæggelser.
Disse regler må hellere være lidt for gunstige end det modsatte. Vi er alle interesserede i gode 
investeringer i produktionsapparatet. Men når dette er sagt, bliver dog tilbage hos mange en 
stærk fornemmelse af, at der er et område, hvor den adgang til skattebegunstigelse, som var 
rigtig i 1957158, ikke er lige så rigtig i dag under væsentlig ændrede økonomiske vilkår.
En ændring af afskrivningsreglerne bør ske for bygningsafskrivningerne, og endvidere må 
man se nærmere på førsteårs-afskrivningerne. Som reglerne praktiseres nu, kan der på et 
enkelt år afskrives lige ved 50 pct. af værdien. I den forbindelse kan der måske også findes en 
ordning med variable afskrivninger.
Det særlige problem vedrørende de store dødsboer, der efter de nugældende regler helt 
skattefrit kan indkassere kapitalgevinster, der blandt andet er en følge af skattefri 
afskrivninger og henlæggelser, må løses i overensstemmelse med, hvad der i sin tid var 
forudsat i afskrivningsudvalgets betænkning. Forslag herom er indarbejdet i regeringens 
kildeskatteforslag.


Udvidet forbrugsbeskatning - MOMS?
En omlægning af skatterne fra indkomstskat til forbrugsbeskatning har mange fortalere, først 
og fremmest fordi man ad denne vej i højere grad kan komme nogle af skatteunddragelserne 
til livs. Man kan få skatter ind fra folk, der ellers ved den direkte indkomstskat - som vi har 
set det - kan vælte byrderne over på lønmodtagerne. Derfor er der også blandt lønmodtagerne 
flere og flere, der accepterer forbrugsbeskatningen som en for dem fordelagtig skatteform.
På den anden side vil en generel forbrugsskat om f. eks. OMS, og især MOMS, der inddrager 
også fødevarerne, have en tendens til at vende den tunge ende nedad. Det rejser nye 
problemer, og talen om, at man dermed flytter skatten fra arbejde til forbrug, er langt fra rigtig 
i alle situationer. For den lønmodtagerfamilie, der er henvist til at bruge hele indkomsten til 
såkaldt forbrug, der jo også kan være f. eks. børnenes uddannelse, hjælper sådanne fraser
jo ikke. Det reelle er, at man frita ger den del af indkomsten fra skat, der spares op, og 
opsparingsevnen er jo størst for de største indtægter. 
Derfor må en udvidet forbrugsbe skatning gå hånd i hånd med andre foranstaltninger, der 
opvejer og helst mere end opvejer virkningen af forbrugsbeskatningen for de små adkomster, 
og som for de typiske lønmodtagerindkomster tilsvares af en sænkning af den direkte 
beskatning. Dette var da også en klar forudsætning for regeringens skatteoplæg og vil fortsat 
være det.

Men kildeskatten er det afgørende
Effektivisering af ligningsarbejdet, skærpelse af kontrolloven, ændringer af 
afskrivningsreglerne, omlægning til mere indirekte beskatning o.s.v.,
er altsammen vigtige problemer, men er ikke det afgørende i en skattereform.
Det afgørende er og må være en virkelig reform a f den helt utidssvarende 
indkomstbeskatning.
Hvis der gennemføres en virkelig reform af indkomstskattesystemet, er der ikke behov for den 
meget store omlægning over til forbrugsbeskatning. Så er regeringens forslag til den såkaldte 
MOMS tilstrækkelig. Og mon ikke det er her, vi har den egentlige årsag til især de 
Konservatives modstand mod en virkelig indkomstskattereform? Men herved svigter de 
Konservative - og foreløbig med Venstre som følgesvend - helt lønmodtagernes interesser. 
Man vil ikke være med til en eneste af de virkelige afgørende ændringer, der kunne have 
betydning for mange lønmodtagere, hverken ophævelse af skattefradragsreglen eller 
gennemførelse af den kildeskat, der - også uden en direkte ophævelse af fradragsreglen - ville 
fjerne de skadelige virkninger af den, og samtidig medføre alle de andre gunstige virkninger, 
der så ofte har været omtalt.
Det vil man altså ikke. Man vil fortsætte den gamle linje og nøjes med lapperierne.
Fra både radikal og konservativ side taler man nu meget om en samtidighedsskat. 
Socialdemokratiet har naturligvis intet imod, at kildeskatten bliver en ren samtidighedsskat 
for alle skatteydere, også for indkomster, der ligger over proportionalstrækket. Ved en 
samtidighedsskat forstås en skat, der ikke alene betales ud a f den øjeblikkelige indtægt, men 
også beregnes på basis a f denne indtægt. Vort nye forslag indfører en konsekvent 
samtidighedsskat. Og man gennemfører ydermere en betydelig forenkling af hele systemet: 
Den særlige opkrævning af tillægsskat efter skattebillet kan undgås, så hele opkrævningen 
både af tillægsskatten og den faste procent sker hos arbejdsgiveren, der kan slå skattebeløbet 
op i en tabel. Det bliver lettere både for skatteyderen og for arbejdsgiveren, og tilmed vil man 
herved kunne komme meget tæt på slutskatten - i mange tilfælde helt undgå restskat eller 
tilbagebetaling. Der kræves kun, at bestemmelsen om, at faktisk betalte skatter kan 
fratrækkes, ændres til en bestemmelse om, at det er de til indkomståret hørende skatter, der 
kan trækkes fra. Så bliver indkomstår og skatteår helt sammenfaldende, og vi har den rene 
samtidighedsskat. Herved er praktisk taget alle skatte fradragsreglens dårlige virkninger 
fjernet, mens selve skattefradraget er bevaret. Tilbage bliver, at det fortsat er 
udskrivningslovens skatteskala, der gælder. Man kan så stille det spørgsmål, om det da ikke 
fortsat vil blive vanskeligt at forøge progressionen? Jo, det vil det, men når der alligevel i 
Folketinget er overvejende krav om en grænse opad på omkring 55 pct., og når man fra 
radikal side som udtrykkelig betingelse for en ophævelse af skattefradragsreglen kræver 
fastsat et sådant loft over skatteudskrivningen, så har man med dette nye forslag til en 
kildeskat som ren samtidighedsskat - netop løst alle de væsentlige problemer omkring 
indkomstskatten og fradragsreglen, der har været så stærkt kritiseret.

Endnu en række reformkrav
Regeringens forslag om kildeskat som samtidighedsskat vil dog ikke løse alle de problemer, 
der findes i skattesystemet. En samlet skattere form må yderligere indeholde:
- Skatteskalaen trænger til en grundig revision, med proportionalstrækket ført højere op, eller 
de høje skatteprocenter lige over proportionalgrænsen væsentligt sat ned, måske kan begge 
dele gøres.
- Lønmodtagerfradraget må sættes op.
- Den skattefri bundgrænse må sættes højere.
- Børnetilskuddene må forhøjes væsentligt.
-Persontilskud må indføres i forbindelse med MOMS'en.
- Restaurationsskatten bør ophæves.

Ejendomsskatterne og kapitalvindingsskat
Socialdemokratiets hovedbestyrelse har allerede i juni sagt, at vor stilling er givet med 
forslaget om at gøre grundbeskatningen til et udelukkende kommunalt anliggende. Så må 
kommunerne selv afgøre, i hvilket omfang de vil benytte denne skatteform.
Koncentration af formueværdierne og de ofte store fortjenester ved grundsalg bør give 
anledning til, at spørgsmålet om kapitalvindingsskatten på ny tages op som led i 
skattedrøftelserne. Det må være rimeligt, at beskatningen af de store fortjenester ved 
landbrugsjords overgang til anden anvendelse tages op igen.

Opsparingsordningerne
Et særligt spørgsmål, der for så vidt ligger på siden af den øvrige skattediskussion, men som 
har været stærkt fremme, er problemet om den såkaldte fradragsjungle. Der er ingen tvivl om, 
at man i dansk skattelovgivning er gået for vidt med alle de forskellige skattefradrag. De 
såkaldte opsparingsordninger bør underkastes en revision. Det gælder især 
kapitalbindingsordningerne, der ikke har meget med opsparing at gøre. Også omgåelserne ved 
indekskontrakterne må stoppes.

Kildeskatten medfører betydelig forenkling
En af de veje man kan gå til en forenkling af fradragene er den, der allerede er fremlagt 
forslag om i forbindelse med kildeskatten. Her foreslås en forenkling via standardfradrag som 
mindstefradrag. Vi er positivt indstillet over for en forhandling også om disse spørgsmål.
Når kildeskatten er gennemført, har man samtidig løst spørgsmålet om sambeskatningen. Den 
selverhver-
vende hustru bliver nemlig efter dette forslag beskattet selvstændigt af sin egen løn- eller 
erhvervsindtægt.
Henry Grunbaum.

Af arbejdsminister ERLING DINESEN

medansvar på arbejdspladsen

Socialdemokratiets kongres sidste år drøftede indgående problemerne omkring industrielt 
demokrati eller demokrati på arbejdsmarkedet, og vedtog i en udtalelse retningslinierne for 
det fremtidige arbejde på dette vigtige område.
Der var enighed om, at Socialdemokratiet nu må effektivisere arbejdet for, at den 
demokratiseringsproces, som længe har været i gang i samfundslivet, også udstrækkes til alle 
dele af arbejdsmarkedet. Det gælder såvel det private erhvervsliv som det offentlige - altså 
stat og kommuner.
Det er efter vor opfattelse nødvendigt af hensyn til produktiviteten og den fortsatte 
økonomiske vækst og velstand. Det er nødvendigt også af hensyn til landets konkurrenceevne. 
Men det er først og fremmest nødvendigt af rent menneskelige grunde, fordi vi jo oplever en 
så stærk teknisk og økonomisk udvikling, som truer med at trænge mennesket i baggrunden.
Det er vel rigtigt, at der gennem forhandlingsretten, de kollektive overenskomster og 
hovedaftalen er sikret lønmodtagerne både medindflydelse og medbestemmelsesret på 
afgørende vigtige områder, men vi er jo slet ikke nået dertil, at vi har opnået en 
medindflydelse, der står i rimeligt forhold til den helt afgørende rolle, som arbejdere og 
funktionærer spiller i det moderne samfund og i særlig grad i produktionslivet.
Regeringsudvalg nedsættes Det er da også baggrunden for, at regeringen nu har besluttet at 
nedsætte et udvalg til at undersøge og vurdere de problemer, som den mo
derne produktionsudvikling skaber for de forskellige lønmodtagergrupper.
Denne udviklings betydning for samarbejde og trivsel i virksomhederne skal belyses og 
ligeledes forholdet mellem de forskellige medarbejdergrupper.
Vi ved, at der i andre landes lovgivning eller i kollektive aftaler er fastsat regler til fremme af 
samarbejde, medindflydelse og medejendomsret, som vi ikke kender nok til. Vi ved også, at 
andre regler er gennemført til fremme af både trivsel og produktivitet. Vi skal nu have 
undersøgt alle disse spørgsmål, og vi skal finde ud af lønmodtagernes behov for forudgående 
information og muligheder for at påvirke de virksomhedsafgørelser, som er af betydning for 
arbejdere og funktionærer. Det gælder i særlig grad, når talen er om strukturrationalisering i 
erhvervslivet, det gælder i forbindelse med mekanisering, rationalisering og automatisering af 
virksomhederne, og vi har også medtaget spørgsmålet om, i hvilken udstrækning øget 
medbestemmelsesret kan antages at være af konfliktudjævnende betydning.

Tryghed og ligestilling i arbejdsforholdet
Hertil kommer så yderligere et meget vigtigt område, nemlig spørgsmålet om øget tryghed i 
ansættelsen. Et spørgsmål af helt afgørende betydning for alle arbejdere og funktionærer.
Vi har jo ikke i dag en tryghedsmæssig ligestilling på arbejdsmarkedet. Vi har grupper af 
lønmodtagere, som kan opsiges fra den ene dag til
den anden. Vi har andre, som har ret til 6 måneders' varsel, og vi har tjenestemænd, som 
principielt er sikret en livsstilling. Vi har vidt forkellige vilkår under sygdom og ved 
ulykkestilfælde, og vi mangler endnu tilstrækkelig sikring under arbejdsløshed. Vi har altså 
ikke endnu en tryghedsmæssig ligestilling. Det kan vi måske heller ikke nå fuldt ud, men vi 
kan og bør komme meget længere, end vi nu er nået frem til.
På arbejdsmarkedet findes heller ikke de samme muligheder for uddannelse. Det, er et helt 
særskilt problem, som ikke skal behandles nærmere her, men at der kan påvises en 
sammenhæng mellem uddannelse, trivsel og arbejdsmuligheder, er vist ingen i tvivl om.
Der er mange andre problemer ud over de her nævnte, som udvalget skal beskæftige sig med, 
og dette udvalgs arbejde skulle også kunne have betydning for det interne udvalgsarbejde, 
som LO og Socialdemokratiet har i gang om stort set de samme problemer.

Øget medbestemmelse - Øget medansvar
Vi må gøre os helt klart, at øget medbestemmelsesret kræver øget medansvar. De to begreber 
kan ikke skilles ad. Vi må også være klar over, at en udvikling hen imod demokrati på 
arbejdsmarkedet kræver en uddannelse af tillidsmænd og andre af et helt andet omfang, end vi 
kender i dag, og det er ikke for tidligt, at man alvorligt overvejer disse problemer. Vi må vel 
også efterhånden nå frem til en tillidsmandshøjskole for videregående uddannelse.

Det er jo ikke faglige tillidsmænd, som har mulighed for uddannelse på Universitetet, 
Handelshøjskolen eller andre læreanstalter, men det er folk disse steder fra, som 
tillidsmændene møder som arbejdsgivernes repræsentanter på arbejdspladserne. Det er vældig 
godt, at vi har så mange dygtige polit'er og jurister, som vi kan trække på - ikke mindst på 
centralt hold, også i arbejderbevægelsen, men vi kan nu engang ikke forsyne samtlige 
arbejdspladser med eksperter.
Derfor må tillidsmændene tage slæ bet selv, men vi må til gengæld sikre dem, at de får den 
uddannelse, som er nødvendig for, at de kan leve op til de krav, der stilles til dem.
Industrielt demokrati ind i hverdagen
Der kunne nævnes andre problemer, men hvorom alting er - vi må nu forsøge at få de mere 
eller mindre luftige diskussioner omkring det industrielle demokrati bragt ned på jorden til en 
mere virkelighedsnær og realistisk drøftelse.
Det forudsætter imidlertid forskning, undersøgelser og vurderinger. Det forudsætter, at vi får 
kendskab til ting, som vi i dag ikke kender nok til. Derfor må vi have arbejdet sat i gang, 
sådan at vi kan få et godt udgangspunkt for det videre arbejde.

A-kasserne og samfundet

Et nyt vigtigt skridt på vejen til den tryghed i hverdagen, som er et af Socialdemokratiets mål, 
skal tages, når Folketinget begynder sit arbejde igen. Vi står overfor en række ændringer i 
loven om arbejdsløshedsforsikringen, der vil betyde en virkelig reform.
Tanken om en rimelig erstatning for tabt arbejdsfortjeneste ved ledighed skal nu gennemføres 
i praksis. Spørgsmålet om understøttelsens størrelse og hvad man skal betale herfor, vil 
naturligt være et første spørgsmål, når en reform med højere understøttelser skal gennemføres. 
De endelige satser vil som hidtil blive fastsat af de enkelte arbejdsløshedskasser, men ganske 
kort kan det siges, at medlemmerne kan få en forhøjet understøttelse, så den står i et 
rimeligere forhold til deres fags årsløn og deres egen indtjening, at medlemmer, der får 
samme dagpengesats, betaler det samme bidrag, uanset hvilken kasse de er medlem af og 
uanset ledigheden i vedkommende fag, og at de enkelte kassers ,,underskud" eller "overskud" 
derfor må reguleres over statskassen.

Hvorfor en reform
Trods de senere års gennemgående høje og stabile beskæftigelsesforhold
kan der stadig opstå ledighedsproblemer. Forlængst er den fulde beskæftigelses politik ganske 
vist blevet accepteret som ledetråden for Socialdemokratiets og regeringens økonomiske 
politik - men en langvarig hård vinter som i 1965166, skiftende konjunkturer, ændringer i 
erhvervsstrukturen o.s.v. kan stadig ramme grupper af lønmodtagere - og med skiftende styrke 
i de forskellige dele af landet. Engang var det et stort fremskridt, at man fik en 
understøttelsesordning, der lige kunne afværge en katastrofe for den enkelte og familien ved 
at dække de mest elementære behov. I takt med samfundets stigende velstand er der sket 
forbedringer og udbygninger af understøttelserne, men det har dog stået klart, at en 
gennemgribende reform trængte sig på.
Fuld beskæftigelse er blevet en samfundsopgave. At hindre de følger af ledighed, som rammer 
den enkelte familie, må også være en samfundsopgave.

Enstemmig udvalgsindstilling
En række spørgsmål har rejst sig i forbindelse med lovgivningen om 
arbejdsløshedsforsikringen. Jeg har
nævnt, at den nugældende ordning ikke længere kan siges at være tidssvarende til at skabe 
social tryghed for lønmodtagerne. Men også andre har meldt sig. Hvordan fungerer ordningen 
rent teknisk? Er finansieringen af forsikringen rimelig og hensigtsmæssig? Opfylder de 
forskellige organers opbygning og funktioner de krav, der i dag må stilles til effektivitet og 
smidighed?
Efter aftale med Arbejdsløshedskassernes Samvirke nedsatte jeg derfor allerede i april 1964 et 
udvalg til at gennemarbejde alle problemer i arbejdsløshedslovgivningen. Det var omfattende 
og vanskelige spørgsmål, udvalget gik i gang med, men det er nu nået frem til en enstemmig 
indstilling af 30. august 1966. Udvalget bestod af repræsentanter for fagbevægelsen og 
arbejdsløshedskasserne, for arbejdslederorganisationerne, tjenestemands- og 
funktionærorganisationerne, arbejdsgiverforeningerne, arbejdsdirektoratet, 
forvaltningsnævnet og arbejdsministeriet. Der har selvfølgelig været delte meninger - vist ofte 
stærkt delte meninger - i udvalget om en række enkeltproblemer, men man er nået til enighed 
om retningslinier for en reform, der skulle kunne gennemføres hurtigt.

Hovedlinierne i reformen
En række enkeltheder står der endnu tilbage at tage stilling til under arbejdet med at udforme 
lovforslaget, men udvalgets indstilling giver hovedlinierne.
Dagpengesatserne forhøjes, således at den forsikrede kan få et beløb, der står i rimeligt 
forhold til den tabte arbejdsløn.
For samtidig at forenkle administrationen ophæves de mange forskellige dagpengesatser, de 
mange forskellige tillæg (børnetillæg, huslejehjælp, brændselshjælp, juleunderstøttelse) samt 
de 3 årlige karensdage. De enkelte arbejdsløshedskasser fastsætter selv dagpengenes størrelse 
. under hensyn til fagets årsløn, men satserne skal mindst være 15 kr. og højst 50 kr. pr. dag i 
en 6-dages uge. Det udbetalte beløb må ikke overstige 80 pct. af den arbejdsløses hidtidige 
løn. For ikke-forsørgere med under 15 års medlems-anciennitet kan dagpengesatsen ikke 
overstige 35 kr. før den 1. april 1968.
Med den nuværende ledighed vil denne forhøjelse af beløbene udgøre i alt ca. 60 mill. kr., så 
den samlede udgift altså kommer op på ca. 200 mill. kr.
Medlemsbidraget reguleres og sættes i forhold til dagpengesatsen, så kas
ser med samme dagpengesats opkræver samme bidrag, uanset ledigheden i det pågældende 
fag. Der regnes f. eks. med, at den højeste dagpengesats pr. dag, kr. 50, må svare til et årligt 
medlemsbidrag på 91 kr. (foruden bidrag til kassens administrationsudgifter) . De kasser, der 
på denne måde får større udgifter til understøttelsen, end bidragene dækker, får statstilskud. 
Omvendt, hvis en kasse på grund af meget høj beskæftigelse i faget får "overskud", indbetales 
dette til statskassen.
Dette betyder i realiteten, at det ikke mere er den enkelte arbejdsløshedskasse og dennes 
medlemmer, som skal bære risikoen ved øget ledighed. Denne økonomiske risiko overtages 
efter forslaget helt og fuldt a f det offentlige.
Reglerne om kommunernes og arbejdsgivernes bidrag ændres ikke. Med den nuværende 
ledighed vil dette betyde, at der vil blive et mertilskud fra det offentlige på ca. 73 mill. kr. om 
året. Heraf bærer kommunerne 15 pct. og statskassen resten.
Der er i udvalget enighed om, at arbejdsløshedskasserne til statskassen indbetaler den del af 
kassernes for mue, som i henhold til arbejdsløshedsloven skulle indbetales til statskassen ved 
en kasses opløsning m.

Arbejdsanvisningen og kontrollen
Som et led i en forenkling og også en effektivisering af selve arbejdsformidlingen foreslår 
udvalget, at den anvisningsvirksomhed og kontrol med ledige medlemmer, som 
arbejdsløshedskasserne hidtil har haft, overføres til de offentlige arbejdsanvisningskontorer. 
Der sker ikke herved nogen adskillelse af forbund og arbejdsløshedskasser, ligesom det fortsat 
efter forslaget vil være sådan, at kontingentforhold og udbetaling af understøttelse ordnes af 
de lokale afdelinger.
Der er altså nu lagt op til en betydningsfuld reform på dette område. Lovforslag vil blive 
udarbejdet hurtigst muligt og forelagt Folketinget. Vi må nu have råd til bedre at sikre de 
lønmodtagere, som rammes af ledighed, og vi må have afviklet de urimeligheder, som den 
nuværende ordning indeholder. Målet er en mere rimelig erstatning for tabt arbejdsfortjeneste.

Erling Dinesen.

Af socialminister KAJ BUNDVAD
  

Et bedre social Danmark.

Målsætningen for Socialdemokratiet har været at sikre en sociallovgivning, der ikke blev 
sorteper i velstandsudviklingen og skabe et endnu bedre socialt Danmark, hvor fore
byggelse, revalidering, tryghed og trivsel sættes i højsædet.
Denne udbygning har flere markante træk
1. De hyppige forbedringer af folke-, invalide- og enkepensionerne.
2. Overgang til fuld folkepension fra 1970.
3. Indførelse af pensionstillægget. 
4. En stærk forbedring af invalidepensionsloven, og
5. Forbedringen af sygeforsikringen og ulykkesforsikringen.

Nydannelser
Udbygningen er fulgt op af nydannelser på væsentlige områder:
1. Revalideringsloven, som sidste år bragte 7.000 syge- eller ulykkesramte tilbage til 
erhvervslivet.
2. Den ny børneforsorgslov, der hjælper til at undgå børns fjernelse fra hjemmet og samtidig 
lægger en ny behandlingslinie i børneforsorgen.
3. Omsorgsloven af 1964, som muliggør individuel omsorg for pensionister.
4. Særforsorgen med en række specielle love, herunder loven om åndssvageforsorgen af 1959 
med det ny idegrundlag for behandling af åndssvage.
Siden 1956 - på seks år - er der i åndssvageforsorgen investeret 182 mill. kr. i bygge- og 
anlægsarbejder, og driftsudgifterne er steget fra 75 mill. kr. i 1959 til 303 mill. kr. i 1966. Det 
er tal, der siger mere end ord.

Nyvurdering
Socialpolitikken er ude for en nyvurdering, og dens målsætninger ændres. Det er ikke nok 
med en socialpolitik, der alene sikrer borgerne det daglige brød. Socialpolitik er ikke blot til 
rådighed for mindretalsgrupper af fattige, vanartede eller handicappede - men for hele 
befolkningen.

Almindelig tillægspension
På den baggrund må vi arbejde mod en tillægspension til alle efter svensk mønster. Der er tale 
om en afgørende forbedring af trygheden for hele befolkningen, hvor vort mål er at sikre alle 
over 67 år en pension, der svarer til ca. 60 pct. af den enkeltes erhvervsindkomst i en årrække 
og inden for visse grænser. Princippet er nyt i forhold til den nuværende pensionsordning, 
men i overensstemmelse med kravene om tryghed og trivsel.

Sociale sikringslove
Sårbarheden hos den enkelte og hos familien over for pludselige trangstilfælde er ikke mindre 
end tidligere, og derfor bør de sociale sikringslove udbygges, så de sikrer borgerne mod 
voldsomme indtægtstab, enten det skyldes sygdom, ulykke, arbejdsløshed eller andet - f. eks. 
alderspension ved hjælp af en tillægspension.

Erstatning for tabt indkomst
Et ret nyt princip i sociallovgivningen er erstatning for tabt indkomst, og tendensen i de nyere 
love går klart i den retning. Jeg tror, princippet vil slå helt igennem, fordi gode og 
velorganiserede ordninger af denne art vil skabe økonomisk tryghed, og ikke mindst, fordi 
systemet vil forebygge mange sociale følgevirkninger for den enkelte og familien.

Pensionister og plejehjem
Det er en mærkesag for Socialdemokratiet, at pensionisterne følger med i den almindelige 
velstandsstigning. Men også på andre områder må pensionisternes kår bedres. Vi har for få 
plejehjem, men dette byggeri er sammen med børnehavebyggeriet givet frit, og det bør i sig 
selv appellere til lokalt initiativ. Omsorgsarbejdet for pensionisterne er ikke tilstrækkeligt, og 
her kommer lokal foretagsomhed igen ind i billedet, bl. a. i forbindelse med hjemmehjælpen, 
som kan hjælpe mange pensionister til at blive i deres eget hjem længst muligt.

Den generelle og den særlige støtte
Uanset hvor gunstige vore generelle sikringsordninger bliver, må vi være opmærksomme på 
den side af socialpolitikken, som henvender sig til dem, der har et særligt behov. Det gælder 
vanskeligt stillede børn og familier, herunder enlige forsørgere og revalidering af 
handicappede af enhver art. Her må der fortsat på landsplan og lokalt gøres en indsats, der 
tager hensyn til det enkelte tilfælde og den særlige situation. Revalideringschancen må ikke 
gives for vanskelige kår i de særlig vanskelige trangstilfælde, og netop
grænsen for hjælpens størrelse kan lægge vanskeligheder i vejen for en gunstig indsats. Vi må 
ikke glemme, at en kortvarig større hjælp både økonomisk og menneskeligt set kan være 
billigere end den langvarige
mindre hjælp. For den restgruppe, som i dag kaldes restfattigdommen, er dette problem af den 
største betydning.

Kaj Bundvad.
Lille mand, hvad nu? Socialdemokratiet kræver tryghed fra de første skridt.
  
Skattereform med kildeskat nu

Udtalelse fra Socialdemokratiets årsmøde i Odense den 3.-4. september 1966

Socialdemokratiets årsmøde understreger nødvendigheden af, at de positive kræfter i dansk 
folkestyre nu finder sammen om den skattereform, der forlængst burde være gennemført, og 
udtaler samtidig sin anerkendelse af, at regeringen ikke lod sig tvinge ind under den af de 
Konservative og Venstre krævede håndfæstning.
Fra alle sider stilles der i dag krav om øget offentlig indsats, men en sådan indsats er ikke 
gratis. Socialdemokratiet afviser den billige og demagogiske agitation om nedsættelse af det 
samlede skattebeløb, der ofte helt ulogisk fremføres sammen med yderligere krav om 
udgiftskrævende offentlig indsats.
De fælles samfundsgoder må betales. Men det burde i et demokratisk samfund være en 
selvfølge, at de nødvendige skatter fordeles på rimelig måde efter de enkelte borgeres 
økonomiske evne. Dette er ikke tilfældet i dag, hvor det forældede skattesystem i særlig grad 
er blevet en belastning for lønmodtagere, herunder også funktionærer og tjenestemænd.
Vort utidssvarende skattesystem må ændres afgørende. Udgangspunktet for en social 
retfærdig skattereform må være kildeskatten. Den kildeskat, der forlængst er en realitet i de 
fleste moderne industrilande, kan ikke fortsat afvises i Danmark. Den må gennemføres nu 
som et centralt led i den samlede skattereform. Kildeskatten er langt mere end en 
opkrævningsform. Den løser problemerne omkring de urimeligt høje skatter, der rammer 
merarbejde og indtægtsstigning - f. eks. ved ekstra arbejdsindsats, eller hvor hustruen tager 
arbejde - medfører samtidig en række andre fordele også i tilfælde, hvor indtægten går ned, 
f.eks. som følge af sygdom, arbejdsløshed eller ophør af hustruens erhvervarbejde.
Med forslaget om kildeskat som en ren samtidighedsskat fjernes de værste skadelige 
virkninger af den særlige danske skattefradragsregel.
Årsmødet er enigt i, at der bør ryddes op i den såkaldte fadragsjungle, og man kan her pege på 
de forslag til en stærk forenkling og rationalisering af fradragene, der allerede er indeholdt i 
kildeskatteforslaget.
Kildeskatten medfører desuden en ophævelse af sambeskatningen for så vidt angår den 
selverhvervende hustrus lønindkomst og indtægt ved selvstændig erhvervsvirksomhed.
Den samlede skattereform må endvidere omfatte de af regeringen tidligere fremsatte forslag 
om øgede børnetilskud, forhøjelse af den skattefri bundgrænse og et større 
lønmodtagerfradrag. Overgrænsen for skattestrækket med den faste procent 
(proportionalskatten) må sættes op, og i forbindelse med omlægningen og nyordningen af 
afgiftssystemet på grundlag af merværdiomsen må samtidig gennemføres et særligt 
persontilskud for de dårligst stillede.
Det må ved denne omlægning af skattesystemet være en ufravigelig forudsætning, at den 
sociale balance ikke alene opretholdes, men at vilkårene forbedres for de økonomisk 
vanskeligst stillede.
Årsmødet understreger nødvendigheden af, at der gennemføres en mere effektiv skatteligning. 
I den forbindelse må også spørgsmålet om en skærpet kontrol med fradrag af 
repræsentationsudgifter tages op, og de skattefri afskrivninger må bringes i bedre 
overensstemmelse med de faktiske værdiforringelser, så afskrivningerne alene kommer til at 
tjene saglige produktionsformål og ikke spekulation i en skatteunddragelse, der må betales af 
andre skatteydere. Gennemførelse af variable afskrivningsregler må sikre en bedre 
overensstemmelse med den økonomiske udvikling på en sådan måde, at stimulansen til 
effektivisering og modernisering af erhvervslivet bibeholdes.
I forbindelse med spørgsmålet om by-landmændenes adgang til at opnå skattemæssige 
underskud på landejendomme må også bygningsafskrivningerne tages op til overvejelse.
Dette gælder også de skattemæssige problemer i forbindelse med den koncentration af 
formueværdierne, der er fulgt med de senere års stærke økonomiske udvikling. Ved skærpelse 
af kapitalvindingsafgiften må der sættes ind over for de ofte meget store kapitalgevinster ved 
grundsalg - ikke mindst ved landbrugsjords overgang til anden anvendelse.
I forbindelse med kommunalreformen må spørgsmålet om byrdefordelingen mellem stat og 
kommuner søges løst, men årsmødet advarer mod en så kraftig overflytning af statsudgifter til 
kommunerne, at byrderne væltes over på de dårligst stillede kommuner og borgere. En ren 
omflytning af statsskatten over til den kommunale beskatning giver i øvrigt ingen ændring i 
den samlede beskatning.
Grundbeskatningen bør udelukkende være en kommunal skat. Det af regeringen tidligere 
stillede forslag bør nu genfremsættes. Kommunerne bør selv fastsætte grundskatternes 
størrelse.
Socialdemokratiet er tilhænger af skattefradragsreglens bortfald, og ser helst dette synspunkt 
gennemført ved de kommende forhandlinger. Ved ændringen af kildeskatteforslaget til en ren 
samtidighedsskat opnås imidlertid -- også med bevarelse af skattefradragsreglen - en så 
afgørende ændring og forbedring af hele vort indkomstskattesystem, at årsmødet må opfordre 
regeringen til snarest muligt at forelægge dette forslag i Folketinget og derved indbyde til en 
fornyet forhandling.
Årsmødet tilsiger regeringen sin fulde støtte i arbejdet for gennemførelsen af en tidssvarende 
og demokratisk skattereform, der også tager sigte på en bedring i den sociale balance, og man 
opfordrer alle Folketingets partier til at gå ind i et sagligt og positivt samarbejde herom.
Reformen må gennemføres nu - med kildeskatten som det centrale led i den samlede 
skattereform.
